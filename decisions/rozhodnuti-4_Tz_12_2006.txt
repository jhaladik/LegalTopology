Soud: Nejvyšší soud

Spisová značka: 4 Tz 12/2006

Datum rozhodnutí: 16.08.2006

Typ rozhodnutí: ROZSUDEK




4 Tz 12/2006

ČESKÁ   REPUBLIKA

R O Z S U D E K 

J M É N E M   R E P U B L I K Y

Nejvyšší soud České republiky projednal ve veřejném zasedání konaném dne 16. 
srpna 2006 v senátě složeném z předsedy senátu JUDr. Františka Hrabce a 
soudců          JUDr. Jindřicha Urbánka a JUDr. Petra Šabaty stížnost pro 
porušení zákona, kterou podal ministr spravedlnosti České republiky ve prospěch 
obviněného P. L., proti rozsudku Vrchního soudu v Praze ze dne 28. 3. 2002, sp. 
zn.  2 To 20/2002, který rozhodoval jako soud odvolací v trestní věci 
obviněného vedené u Městského soudu v Praze pod sp. zn. 48 T 13/2001, a rozhodl 
podle § 268  odst. 2, § 269 odst. 2,  § 270 odst. 1 a § 271 odst. 1  tr. ř.   t 
a k t o :

I.  Rozsudkem Vrchního soudu v Praze ze dne 28. 3. 2002, sp. zn. 2 To 
20/2002,      b y l   p o r u š e n   z á k o n  v ustanoveních § 254 odst. 1, 
§ 259 odst. 3 tr. ř., ve znění účinném do 31. 12. 2001, a v řízení, které mu 
předcházelo, v ustanoveních § 160 odst. 1 a § 176 odst. 2 tr. ř., ve znění 
účinném do 31. 12. 2001, v neprospěch obviněného P. L.

II.  Napadený rozsudek   s e    z r u š u j e  ohledně obviněného P. L. ve  
výroku o vině pod bodem I., ve výroku o trestu a ve výroku o náhradě škody. 

V části týkající se obviněného P. L. se zrušuje též rozsudek Městského soudu v 
Praze ze dne 21. 9. 2001, sp. zn. 48 T 13/2001, ve  výroku o vině pod bodem I., 
ve výroku  o trestu a ve výroku o náhradě škody.            

Zrušují se také všechna další rozhodnutí na zrušené části rozsudků obsahově 
navazující, pokud vzhledem ke změně, k níž došlo zrušením, pozbyla podkladu.

III.  Obviněný P.  L.   

j e    v i n e n,      

že poté, co si v době nejméně od 20. března do 27. dubna 1999 objednal odcizení 
přesně nezjištěného množství motorových vozidel s podmínkou dodání vozů včetně 
originálu klíče od zapalování za úplatu u obviněných S. a T., kterým k 
provedení trestné činnosti poskytl plynovou pistoli a radu, aby si vytipovali 
vozidlo převážně tov. zn. Škoda Octavia, v němž bude pouze řidič, toto vozidlo 
sledovali až na místo zaparkování, aby poté donutili řidiče pod pohrůžkou 
použití pistole k vydání klíčů od vozu, přičemž obviněný L.  následně takto 
získané vozy převzal  za účelem jejich dalšího prodeje 

1.společně s obviněnými  M. S., D. T.  a J. Č. 

dne 21. března 1999 kolem 21.30 hod. v P., ul. D., před domem  pod pohrůžkou 
použití plynové pistole donutili poškozenou H. K., k vydání klíčů od vozidla 
tov. zn. Škoda Octavia GLX TDi  v hodnotě 384 000,- Kč, které odcizili spolu s 
kompresorem v hodnotě 400,- Kč, sněhovými řetězy v hodnotě 2 000 Kč, párem 
pracovních bot v hodnotě 200,- Kč, helmou v hodnotě 100,- Kč, montérkami v 
hodnotě 250,- Kč, brýlemi a rukavicemi v hodnotě 60,- Kč, zimní bundou v 
hodnotě 500,- Kč, měřícím pásmem v hodnotě 200,- Kč, výstražnou vestou v 
hodnotě 200,- Kč a autosedačkou v hodnotě 2 000,- Kč, tj. odcizili věci v 
celkové hodnotě 389 910,- Kč, 

2.společně s obviněnými  M. S., D. T.

dne 14. dubna 1999 kolem 23.20 hod. v P. ul. Z. před domem  pod pohrůžkou 
použití pistole  a poté i úderem pistolí do hlavy a kopnutím do rozkroku 
donutili poškozeného K. Z.,  k vydání klíčů od vozidla tov. zn. Renault Laguna 
2.0 RZ,  v hodnotě 297 000,- Kč  a společně s vozem odcizili tyč na uzamčení 
volantu v hodnotě 150,- Kč, 15 ks mgf v hodnotě 750,- Kč, křížový klíč v 
hodnotě 30,- Kč,  tašku s nářadím v hodnotě 150,- Kč, tj. věci v hodnotě 1 
080,- Kč, celkově tedy způsobili škodu ve výši  298 080,- Kč,

tedy: společným jednáním více osob proti jinému užil násilí a pohrůžky 
bezprostředního  násilí v úmyslu zmocnit se cizí věci a způsobil takovým činem 
značnou škodu, 

čímž   s p á c h a l 

trestný čin loupeže podle § 234 odst. 1, 2 písm. b) tr. zák., ve 
spolupachatelství podle § 9  odst. 2 tr. zák.

a    o d s u z u j e    s e 

za tento trestný čin a dále za trestné činy krádeže podle § 247 odst. 1 písm. 
b) tr. zák. a maření výkonu úředního rozhodnutí podle § 171 odst. 1 písm. c) 
tr. zák., jimiž byl pravomocně uznán vinným pod body II. a IV. rozsudku 
Městského soudu v Praze ze dne 21. 9. 2001, sp. zn. 48 T 13/2001, které zůstaly 
nedotčeny, jakož i za trestný čin maření výkonu úředního rozhodnutí podle § 171 
odst. 1 písm. c) tr. zák., kterým byl uznán vinným rozsudkem Obvodního soudu 
pro Prahu 4 ze dne 22. 5. 2000, sp. zn. 37 T 38/2000, podle § 234 odst. 2  tr. 
zák., § 35 odst. 2 tr. zák. k souhrnnému trestu odnětí svobody v trvání 6 
(šesti) roků a 3 (tří) měsíců. 

Podle § 39a odst. 3 tr. zák. se obviněný k výkonu tohoto trestu zařazuje do 
věznice s ostrahou. 

Podle § 49 odst. 1 tr. zák se obviněnému ukládá trest zákazu činnosti 
spočívající v zákazu řízení motorových vozidel na dobu 4 (čtyř) let.

Současně se zrušuje výrok o trestu z rozsudku Obvodního soudu pro Prahu 4 ze 
dne 22. 5. 2000, sp. zn. 37 T 38/2000, jakož i všechna další rozhodnutí na 
tento výrok obsahově navazující, pokud vzhledem ke změně, k níž došlo zrušením, 
pozbyla podkladu.    

Podle § 228 odst. 1 tr. ř. je obviněný P. L. povinen nahradit společně a 
nerozdílně: 

Ad 1) s odsouzenými M. S., D. T. a J. Č. poškozené A. p., a. s. se sídlem P., 
F., škodu ve výši 384 000,- Kč včetně 11% úroku od data 25. 6. 1999 do 
zaplacení, přičemž se zbytkem nároku na náhradu škody se poškozený podle § 229 
odst. 2 tr. ř. odkazuje na řízení ve věcech občanskoprávních. 

Ad 2) s odsouzenými M. S. a D. T. poškozené A. p., a. s. se sídlem P., F., 
škodu ve výši 297 000,- Kč včetně 12% úroku od data 27. 8. 1999 do zaplacení, 
přičemž se zbytkem nároku na náhradu škody se poškozený podle § 229 odst. 2 tr. 
ř.  odkazuje na řízení ve věcech občanskoprávních.    

IV. Městskému státnímu zástupci v Praze   s e    p ř i k a z u j e , aby ve 
zbývající části věc v potřebném rozsahu znovu projednal a rozhodl. 

O d ů v o d n ě n í :

Obviněný P. L. byl rozsudkem Městského soudu v Praze ze dne 21. 9. 2001, sp. 
zn. 48 T 13/2001, uznán vinným trestným činem loupeže podle § 234 odst. 1, 3 
tr. zák. (pod body I. / 1. – 5. výroku o vině), trestným činem krádeže podle § 
247 odst. 1 písm. b) tr. zák. (pod bodem II. výroku o vině) a trestným činem 
maření výkonu úředního rozhodnutí podle § 171 odst. 1 písm. c) tr. zák. (pod 
bodem IV. výroku  o vině).  Těchto trestných činů se obviněný L. dopustil 
následovně: 

I.obviněný P.  L. společně s obviněným J. K. 

v době nejméně od 20. března do 27. dubna 1999 si objednali odcizení přesně 
nezjištěného množství motorových vozidel s podmínkou dodání vozů včetně 
originálu klíče od zapalování  a později nejméně 7 těchto vozů převzali za 
účelem jejich dalšího prodeje, a to tím způsobem, že obviněný K. vozidla 
objednal a nejméně 5 jich převzal od obviněného L., kterému za každé vozidlo 
dal částku cca 18 000,- Kč a obviněný L. pak odcizení vozidel objednal u 
obviněných S. a T., kterým k provedení trestné činnosti poskytl plynovou 
pistoli a radu, aby si vytipovali vozidlo převážně tov. zn.  Škoda Octavia, v 
němž bude pouze řidič, toto vozidlo sledovali až na místo zaparkování a poté 
řidiče donutili pod pohrůžkou použití pistole k vydání klíčů od vozu a celkem 
takto obviněný L. převzal minimálně 7 vozidel, které obvinění odcizili 
následujícím způsobem: 

1.obviněný M. S., D. T. a L. O. společně

dne 21. března 1999 kolem 10. 20 hod. v P. na ul. K. před domem  pod pohrůžkou 
použití plynové pistole  donutili poškozenou Ing. V. B., k vydání klíčů od 
vozidla tov. zn. Škoda Octavia SLX  v hodnotě   360 000 Kč majitele Š., s. r. 
o. se sídlem P. P., které odcizili včetně tažného lana a  lékárničky v hodnotě 
400,- Kč, sněhových řetězů v hodnotě 2 000,- Kč, směsi do ostřikovače v hodnotě 
129,- Kč  a deštníku v hodnotě 250,- Kč, tj. věcí v hodnotě 2 779,- Kč ke škodě 
firmy T. E. P. se sídlem K. n. V., U D., čímž celkově způsobili škodu ve výši 
362 779,- Kč, 

2.obvinění M. S., D. T., P. L. a J. Č. společně

téhož dne kolem 21. 30 hod. v P., ul. D., před domem  pod pohrůžkou použití 
plynové pistole donutili poškozenou H. K., k vydání klíčů od vozidla tov. zn. 
Škoda Octavia GLX TDi v hodnotě 384 000,- Kč, které odcizili spolu s 
kompresorem v hodnotě 400,- Kč, sněhovými řetězy v hodnotě 2 000 Kč, párem 
pracovních bot v hodnotě 200,- Kč, helmou v hodnotě 100,- Kč, montérkami v 
hodnotě 250,- Kč, brýlemi a rukavicemi v hodnotě 60,- Kč, zimní bundou v 
hodnotě 500,- Kč, měřícím pásmem v hodnotě 200,- Kč, výstražnou vestou v 
hodnotě 200,- Kč a autosedačkou v hodnotě 2 000,- Kč, tj. odcizili věci v 
celkové hodnotě 389 910,- Kč, 

3.obvinění M. S., D. T. a J. H. společně

dne 19. dubna 1999 kolem 22.00 hodin v P. v ul. Š. před domem  pod pohrůžkou 
použití plynové pistole a poté i ranami pěstí a kopanci donutili poškozeného A. 
K. v k vydání klíčů od vozu tov. zn. Škoda Octavia LX SDi  v hodnotě 318 000,- 
Kč, které odcizili s věcmi uvnitř, a to  šroubovákem zn. Narex v hodnotě 2 
500,- Kč, elektrickou vrtačkou zn. Narex v hodnotě 3 800,- Kč, elekr. diářem  
zn. Casio v hodnotě 1 500,- Kč, nabíječkou mobilního telefonu v hodnotě 600,- 
Kč a mobilním telefonem v hodnotě 1 500,- Kč, svítilnou v hodnotě 400,- Kč, 
sadou nářadí zn. GOLA v hodnotě 500,- Kč, sadou šroubováků zn. Irazola v 
hodnotě 800,- Kč  a dipl. kufříkem v hodnotě  2 500,- Kč obsahujícím částku 265 
000,- Kč na hotovosti, celkem tak odcizili věci a peníze v hodnotě 597 100,- 
Kč, 

4.obvinění M. S., D. T. společně 

a)dne 22. dubna 1999 kolem 22. 30 hodin v P., ul. O. před domem  pod pohrůžkou 
použití plynové pistole a poté i škrcením donutili poškozenou J. V., k vydání 
klíčů od vozidla tov. zn. Škoda Octavia SLX 20  v hodnotě 470 000,- Kč, které 
odcizili s věcmi uvnitř, a to kabátem v hodnotě     2 000,- Kč, koženou taškou 
v hodnotě 1 000,- Kč, pouzdrem na fotoaparát v hodnotě 700,- Kč, sportovními 
dámskými botami v hodnotě 500,- Kč, dvěma dioptrickými brýlemi v hodnotě  4 
000,- Kč a 500,- Kč, slunečními brýlemi zn. Polaroid v hodnotě 1 000,- Kč, 
deštníkem v hodnotě 400,- Kč, koženou peněženkou v hodnotě 300,- Kč, filmem do 
fotoaparátu v hodnotě 150,- Kč, slunečními brýlemi v hodnotě 650,- Kč, 60 ks 
stravenek v hodnotě 3 600,- Kč, baterkou v hodnotě 150,- Kč, klíči od bytu v 
hodnotě 30,- Kč, 3 ks magnetofonových kazet v hodnotě 300,- Kč  a 1 500 Kč na 
hotovosti, tedy odcizili věci a peníze v celkové  hodnotě 486 780,- Kč,   

b)dne 26. dubna 1999 kolem 23. 50 hod. v P. na parkovišti mezi ulicemi  G. a J. 
pod pohrůžkou použití nože vytrhli poškozené O. V.,  klíče od vozidla tov. zn. 
Škoda Octavia GLX 1,6,  v hodnotě 366 000,- Kč, které odcizili s věcmi uvnitř, 
a to s montážní sadou v hodnotě 4 000,- Kč, mobilním telefonem zn. Nokia  v 
hodnotě  4 500,- Kč, kalkulačkou v hodnotě 150,- Kč, kufříkem v hodnotě  1 
500,- Kč, autoatlasem v hodnotě 350,- Kč, 3 mgf kazetami v hodnotě 300,- Kč, 
slunečními brýlemi v hodnotě 100,- Kč, anglickým slovníkem a učebnicí  v 
hodnotě 400,- Kč, sportovní taškou hodnotě 400,- Kč, koženou peněženkou v 
hodnotě 350,- Kč, psací soupravou zn. Tombo v hodnotě 1 500,- Kč, deštníkem v 
hodnotě 200,- Kč, koženými deskami v hodnotě 600,- Kč, dámským parfémem v 
hodnotě 300,- Kč, deskami na vizitky v hodnotě 100,- Kč, různými klíči v 
hodnotě 50,- Kč, tj. věcmi v celkové hodnotě 14 800,- Kč, tedy celkem odcizili 
věci v hodnotě 380 800,- Kč, 

c)dne 27. dubna 1999 kolem  23. 25 hod. v P. v ul. N. Z. před domem  nejprve 
pěstí a kopanci  a poté i bodnutím nožem do pravého stehna donutili poškozeného 
B. H. H., občana S., k vydání klíčů od vozidla tov. zn. Škoda Octavia  v 
hodnotě 540 000,- Kč, které odcizili s věcmi uvnitř, a to osobním počítačem v 
hodnotě 45 000,- Kč, CD přehrávačem zn. Philips v hodnotě 4 500,- Kč, 
reproduktorem a sluchátky zn. AIWA v hodnotě 500,- Kč, taškou na tenisové 
rakety v hodnotě 1 000,- Kč, 4 tenisovými raketami v hodnotě 9 000,- Kč, 24 ks 
tenisových míčků v hodnotě 1 200,- Kč, 2 ks tréninkových obleků zn. Nike v 
hodnotě 4 000,- Kč, 2 ks aktovek v hodnotě  6 000,- Kč, 3 košile, 2 kravaty a 3 
páry polobotek v hodnotě 17 500,- Kč, černou koženou taškou v hodnotě 3 500,- 
Kč, taškou přes rameno v hodnotě 1 500,- Kč, 20 ks CD v hodnotě 4 000,- Kč, 
osobními věcmi v hodnotě 3 000,- Kč, mapami a knihami v hodnotě 2 500,- Kč, 
slunečními brýlemi v hodnotě 10 000,- Kč  náramkovými hodinkami v hodnotě 30 
000,- Kč, páskem ke kalhotám v hodnotě 2 000,- Kč, fotoaparátem zn. Minolta v 
hodnotě 6 000,- Kč, propisovací tužkou zn. Stahl v hodnotě 500,- Kč, pánskými 
botami v hodnotě 1 500,- Kč, hotovost ve výši 20 000,- Kč, 400 DEM v hodnotě 7 
720,- Kč  a 1 500 ATS v hodnotě 4 114,50 Kč,  tj. celkem odcizili věci a peníze 
v celkové hodnotě 725 084, 90 Kč, 

5.obvinění M. S., D. T. a P. L.  společně 

dne 14. dubna 1999 kolem 23. 20 hod. v P. ul. Z. před domem  pod pohrůžkou 
použití pistole  a poté i úderem pistolí do hlavy a kopnutím do rozkroku 
donutili poškozeného K. Z.,  k vydání klíčů od vozidla tov. zn. Renault Laguna 
2. 0 RZ,  v hodnotě 297 000,- Kč  a společně s vozem odcizili tyč na uzamčení 
volantu v hodnotě 150,- Kč, 15 ks mgf v hodnotě 750,- Kč, křížový klíč v 
hodnotě 30,- Kč tašku s nářadím v hodnotě 150,- Kč , tj. věci v hodnotě 1 080,- 
Kč, celkově tedy způsobili škodu ve výši  298 080,- Kč.           

II.obviněný P. L. sám 

dne 9. dubna 1999 kolem 14. 00 hod. v  P. na křižovatce ulic K. a S. 
vyháčkováním levých předních dveří vnikl do vozidla tov. zn. Škoda Pick – up,  
kde ke škodě K. F., odcizil autorádio zn. Blaupunkt v hodnotě 1 500,- Kč,

IV.obviněný P. L.  sám 

dne 18. června 1999 v P. v ul. A. a J. a jinde řídil motorové vozidlo zn. Škoda 
Felicie,  ačkoli trestním příkazem samosoudce Okresního soudu v Kolíně ze dne 
30. 6. 1998 pod sp. zn. 2 T 68/98 byl mimo jiné odsouzen i k trestu zákazu 
činnosti spočívající v zákazu řízení motorových vozidel v trvání 3 let. 

Za to byl obviněný P. L. odsouzen k souhrnnému  trestu odnětí svobody v trvání 
10 let se zařazením do věznice s ostrahou a k trestu zákazu činnosti  
spočívající v zákazu řízení motorových vozidel v trvání 4 let. Současně byl 
zrušen výrok o trestu z rozsudku Obvodního soudu pro Prahu 4 ze dne 22. 5. 
2000,  sp. zn. 37 T 38/2000. 

Podle § 228 odst. 1 tr. ř. bylo obviněnému P. L. uloženo, aby s obviněnými K., 
S., T., Č.  a O. uhradil společně a nerozdílně škodu následujícím poškozeným 
takto: 

ad I. / 1 obviněný K., L., S., T., O. společně a nerozdílně

a)Č. p., a.s. se sídlem P., S., škodu ve výši 360 000,- Kč, přičemž se zbytkem 
nároku na náhradu škody se tento poškozený podle § 229 odst. 2 tr. ř. odkazuje 
na řízení ve věcech občanskoprávních

b)P+O T. E., s. r. o. se sídlem U D.,  K. n. V. škodu ve výši 2 779,- Kč, 
přičemž se zbytkem nároku na náhradu škody se tento poškozený podle § 229 odst. 
2 tr. ř. odkazuje na řízení ve věcech občanskoprávních

Poškozený Š., s. r. o. se sídlem P., P., byl s nárokem na náhradu škody podle § 
229 odst. 1 tr. ř. odkázán na řízení ve věcech občanskoprávních.               

Ad I. /2  obviněný K., L., S., T. a Č.  společně a nerozdílně

poškozené A. p., a. s. se sídlem P., F., škodu ve výši 384 000,- Kč  včetně 11% 
úroku od data 25. 6. 1999 do zaplacení, přičemž se zbytkem nároku na náhradu 
škody byl tento poškozený podle § 229 odst. 2 tr. ř. odkázán na řízení ve 
věcech občanskoprávních. 

Ad I./ 3 obviněný K., L., S., T. a H.  společně a nerozdílně

poškozené Č. p., a. s. se sídlem P., S., škodu ve výši celkem 318 000,- Kč, 
přičemž se zbytkem nároku na náhradu škody  byl poškozený podle § 229  odst. 2 
tr. ř. odkázán na řízení ve věcech občanskoprávních. 

Ad I. / 4. a)

obviněný K., L., S., T.   společně a nerozdílně    

poškozené A. p., a. s. se sídlem P., F., škodu ve výši  330 211,- Kč  včetně 
11% úroku od data 1. 10. 1999 do zaplacení

Ad I. / 4. b)

obviněný K., L., S., T.   společně a nerozdílně    

poškozené K. p., a. s.,  agentuře zvláštních služeb se sídlem P., S., škodu ve 
výši 305 820,- Kč. 

Ad I. / 4. c)

obviněný K., L., S., T.  společně a nerozdílně    

1.poškozenému B. H. H., bytem S. N. ul. R. škodu ve výši celkem 185 085,- Kč, 
přičemž se zbytkem nároku na náhradu škody byl tento poškozený podle § 229 
odst. 2 tr. ř. odkázán na řízení ve věcech občanskoprávních

2.poškozené  A. p., a. s. se sídlem P., F., škodu ve výši celkem 483 030,- Kč 
včetně 12% úroku z prodlení od data 1. 9. 1999 do zaplacení    

Ad I. /5

obviněný L., S., T.   společně a nerozdílně

poškozené A. p., a. s. se sídlem P., F., škodu ve výši 297 000,- Kč  včetně 12% 
úroku od data 27. 8. 1999 do zaplacení, přičemž se zbytkem nároku na náhradu 
škody byl poškozený podle § 229 odst. 2 tr. ř. odkázán na řízení ve věcech 
občanskoprávních  

Proti uvedenému rozsudku Městského soudu v Praze si podal obviněný P. L. 
odvolání, o němž rozhodoval Vrchní soud v Praze, a to rozsudkem ze dne 28. 3. 
2002,  sp. zn. 2 To 20/02. Podle § 258 odst. 1 písm. d), odst. 2  tr. ř. byl 
odvolacím soudem napadený rozsudek částečně zrušen ve výroku o vině pod bodem 
I., mimo jiné ohledně obviněného P. L. stejně jako ve výroku o jemu uloženém 
trestu a ve výrocích o náhradě škody. Podle § 259 odst. 3 tr. ř. bylo znovu 
rozhodnuto tak, že obviněný P. L. byl na stejném skutkovém základě uznán 
vinným  pod body I. 1. – 5. trestným  činem  loupeže podle § 234 odst. 2 písm. 
b) tr. zák.  spáchaným ve  spolupachatelství podle § 9 odst. 2 tr. zák.  Za 
shora uvedený trestný čin a za trestné činy krádeže  podle § 247 odst. 1 písm. 
b) tr. zák. a  maření výkonu úředního rozhodnutí podle § 171 odst. 1 písm. c) 
tr. zák., ohledně nichž zůstal napadený rozsudek nezměněn, byl obviněný L. 
odsouzen k souhrnnému trestu odnětí svobody v trvání 9 let se zařazením do 
věznice s ostrahou. Současně byl zrušen výrok o trestu z rozsudku Obvodního 
soudu pro Prahu 4 ze dne 22. 5. 2000, sp. zn. 37 T 38/2000.  Dále byl 
obviněnému uložen trest zákazu činnosti spočívající v zákazu řízení motorových 
vozidel v trvání 4 let. Poté bylo ve shodě s rozsudkem soudu prvního stupně 
rozhodnuto o náhradě škody.  Z odůvodnění rozsudku odvolacího soudu je pak 
zřejmé, že vrchní soud se zcela ztotožnil se skutkovými závěry soudu prvního 
stupně a ke změně právní kvalifikace jednání obviněných, tedy i obviněného L., 
přistoupil pouze vzhledem k novele trestního zákona uskutečněné zákonem č. 
265/2001 Sb. Tato změna právní kvalifikace se pak promítla i do nového výroku o 
trestech. 

Proti rozsudku Vrchního soudu v Praze ze dne 28. 3. 2002, sp. zn. 2 To 20/02, 
si podal obviněný P. L. prostřednictvím obhájce dovolání, které bylo usnesením 
Nejvyššího soudu ze dne 25. 2. 2003, sp. zn. 3 Tdo  131/2003, podle ustanovení 
§ 265i odst. 1 písm. b)  tr. ř. odmítnuto. Z odůvodnění tohoto rozhodnutí lze 
zjistit, že v dovolání obviněného byly obsaženy výhradně takové námitky 
skutkové a procesní povahy, které dovolací soud není oprávněn přezkoumávat.   

	

Podle § 266 odst. 1 tr. ř. pak proti stejnému rozsudku Vrchního soudu v Praze 
ze dne 28. 3. 2002, sp. zn. 2 To 20/02, podal ministr spravedlnosti k 
Nejvyššímu soudu ve prospěch obviněného P. L. stížnost pro porušení zákona. 
Uvedený mimořádný opravný prostředek směřuje výhradně do té části rozsudku 
odvolacího soudu, kterou byl ohledně obviněného P. L. podle § 258 odst. 1 písm. 
d), odst. 2 tr. ř. částečně zrušen rozsudek Městského soudu v Praze ze dne 21. 
9. 2001, sp. zn. 48 T 13/2001, v bodech I. / 1.,  3. a 4. a), b), c) a pokud 
jím bylo ve vztahu k tomuto obviněnému a k těmto bodům podle § 259 odst. 3 tr. 
ř. znovu ve věci vrchním soudem rozhodnuto. Citovaným rozsudkem odvolacího 
soudu byl podle názoru stěžovatele porušen zákon v neprospěch obviněného P. L., 
a to v ustanoveních § 254 odst. 1, § 259 odst. 3 tr. ř. a v řízení, které mu 
předcházelo, též  v ustanoveních § 160 odst. 1, § 176 odst. 2 tr. ř. ve znění 
účinném do 31. 12. 2001  a v ustanovení § 220 odst. 1, 3 tr. ř.      

V odůvodnění  stížnosti pro porušení zákona ministr spravedlnosti uvedl, že 
Vrchní soud v Praze jako soud odvolací nedostál své přezkumné povinnosti, když 
nezjistil zásadní pochybení v rozsudku soudu Městského soudu v Praze a omezil 
se pouze na změnu právní kvalifikace. Zásadní pochybení ve výroku o vině však 
zůstalo odvolacím soudem nepovšimnuto a výrok o vině  odvolacího soudu  je tak 
zatížen stejnou procesní vadou jako výrok o vině z rozsudku nalézacího soudu. 
Je tomu tak podle stěžovatele proto, že obviněnému L. nebylo ve vztahu k jeho 
jednáním popsaným pod bodem I. / 1., 3., 4. a), b), c) výroku o vině řádně a 
včas sděleno obvinění ve smyslu ustanovení § 160 odst. 1 tr. ř. ve znění 
účinném do 31. 12. 2001. Obviněnému bylo sděleno obvinění v souladu se zákonem 
pouze pokud jde o útoky trestného činu loupeže popsané pod body I./2. a 5. 
rozsudku. Na podporu svého tvrzení ministr spravedlnosti zdůraznil, že v 
záznamu o sdělení obvinění musel být skutek popsán tak, aby nemohl být zaměněn 
s jiným, zejména muselo být popsáno místo            a čas jeho spáchání, 
způsob jeho provedení, charakterizující jednání pachatele, zavinění a následek, 
popř. další okolnosti jej určující. 

V konkrétním projednávaném případě však bylo obviněnému L. obvinění sdělováno 
postupně celkem čtyřmi opatřeními vyšetřovatele. Opatření vyšetřovatele o 
sdělení obvinění  ze dne 11. 8. 1999 a 14. 12. 1999, týkající se trestné 
činnosti obviněného L.  kvalifikované podle ustanovení § 247 odst. 1 písm. b) 
tr. zák.  a podle  ustanovení § 171  odst. 1 písm. c) tr. zák., jsou zcela 
zákonná. Tentýž závěr pak platí i pokud jde o opatření   o sdělení obvinění ze 
dne 3. 8. 2000 převzaté obviněným P. L. dne 12. 8. 2000, které se týká útoku 
trestného činu loupeže podle § 234 tr. zák. následně popsaného v rozsudcích pod 
bodem I. / 5., a zčásti i pokud jde o opatření o sdělení obvinění obviněnému P. 
L. ze dne 31. 7. 2000, jež obviněný převzal dne 12. 8. 2000, pokud se týká 
útoku popsaného následně v rozsudcích pod bodem  I. /2. 

Za zákonnou však již nelze označit druhou část posledně citovaného záznamu  o 
sdělení obvinění ze dne 31. 7. 2000 ( viz čl. 13 spisu ), v níž vyšetřovatel 
sděluje P. L., že jej stíhá jako obviněného z návodu k trestnému činu loupeže 
podle § 10 odst. 1 písm. b) tr. zák. k § 234 odst. 1, 3 tr. zák. Jednání mající 
naplňovat skutkovou podstatu návodu k trestnému činu je v cit. záznamu popsáno 
tak, že obviněný P. L. sám  „uzavřel dohodu s ostatními společníky, že odebere 
od nich každé vozidlo, které výše popsaným způsobem získají. Současně se 
dohodli, kam budou vozidla převážena a kde si je on po předchozím telefonickém 
vyrozumění převezme. Ve všech sedmi případech, kdy bylo loupeží získáno 
vozidlo, toto převedl  na sebe a za jeho opatření vyplácel svým společníkům 
částky okolo 20 000,- Kč, ač věděl, že všechna jím odebraná vozidla pocházejí z 
trestné činnosti, které se v některých případech sám účastnil“.  Takto znějícím 
opatřením o sdělení obvinění nebylo zjevně  konkretizováno, kdy, kde, jak a s 
kým se obviněný L. trestného jednání dopouštěl, o jaká vozidla a v jaké hodnotě 
šlo, atd. 

Ke zjednání nápravy již následně nedošlo. Svědčí o tom i upozornění obviněného 
P. L.  vyšetřovatelem ze dne 25.  6. 2001, jež bylo obviněnému doručeno v 
období  po jeho seznámení se s výsledky vyšetřování dne 29. 6. 2001. Obsahem 
zmíněného upozornění bylo to, že jednání obviněného L. kvalifikované ve sdělení 
obvinění ze dne 31. 7. 2000, jako návod k trestnému činu loupeže podle § 10 
odst. 1 písm. b) tr. zák. k § 234 odst. 1, 3  tr. zák. bude nadále posuzováno 
jako trestný čin loupeže ve spolupachatelství podle § 9 odst. 2 k § 234 odst. 
1, 3 tr. zák. a skutek posuzovaný v tomto sdělení obvinění, jako trestný čin 
loupeže ve spolupachatelství podle § 9 odst. 2 tr. zák. k §  234 odst. 1, 2 tr. 
zák. (poškozená H. K.) bude nadále posuzován jako trestný čin loupeže  ve 
spolupachatelství podle § 9 odst. 2 tr. zák. k § 234 odst. 1, 3 tr. zák. 

Pokud tedy jde o jednání obviněného P. L. kvalifikované jako trestný čin 
loupeže podle § 234 odst. 1, 3 tr. zák. tak,  jak je popsáno pod body I. / 1., 
3. a 4. a), b), c)  rozsudku odvolacího soudu, podle názoru stěžovatele byl 
jmenovaný obviněný uznán vinným trestným činem, pro který mu nebylo sděleno 
obvinění v souladu s ustanovením § 160 odst. 1 tr. ř., ve znění účinném do 31. 
12. 2001. Tato vada se následně přenesla i do obžaloby  a v konečné podobě i do 
odsuzujícího rozsudku odvolacího soudu.  Je tudíž zjevné, že rozsudek Městského 
soudu v Praze ze dne 21. 9. 2001, sp. zn. 48 T 13/2001, byl vydán na základě 
řízení trpícího závažnou procesní vadou, jež nebyla v dalším jeho průběhu 
odstraněna a to ani odvolacím soudem, který tak nedostál své přezkumné 
povinnosti, když toto pochybení neodhalil.  

Ministr spravedlnosti proto v závěru stížnosti pro porušení zákona navrhl, aby 
Nejvyšší soud podle § 268 odst. 2 tr. ř. vyslovil, že rozsudkem Vrchního soudu 
v Praze ze dne 28. 3. 2002, sp. zn. 2 To 20/2002, pokud jím byl podle § 258 
odst. 1 písm. d), odst. 2 tr. ř. částečně zrušen rozsudek Městského soudu v 
Praze ze dne 21. 9. 2001, sp. zn. 48 T 13/2001, ohledně obviněného P. L. v 
bodech I./ 1., 3. a 4. a), b), c)  a pokud jím  bylo ve vztahu k tomuto 
obviněnému podle § 259 odst. 3 tr. ř. znovu rozhodnuto, byl porušen zákon v 
ustanoveních § 254 odst. 1, § 259 odst. 3 tr. ř. a v řízení, které jeho vydání 
předcházelo,  v ustanoveních § 160 odst. 1, § 176 odst. 2 tr. ř. ve znění 
účinném do 31. 12. 2001 a v ustanovení § 220 odst. 1, 3 tr. ř. v neprospěch 
obviněného P. L. Dále ministr spravedlnosti navrhl, aby Nejvyšší soud podle § 
269 odst. 2 tr. ř. napadený rozsudek v části týkající se obviněného P. L. 
zrušil a aby ohledně tohoto obviněného zrušil i jemu předcházející rozsudek 
Městského soudu v Praze ze dne 21. 9. 2001, sp. zn. 48 T 13/2001, včetně všech 
dalších rozhodnutí na zrušené výroky obsahově navazujících, pokud vzhledem ke 
změně, k níž dojde zrušením, pozbudou podkladu. Následně stěžovatel navrhl, aby 
bylo dále postupováno podle § 270 odst. 1 tr. ř. a aby bylo podle § 275 odst. 3 
tr. ř. rozhodnuto o vazbě obviněného P. L.                               

Nejvyšší soud přezkoumal podle § 267 odst. 3 tr. ř. zákonnost a odůvodněnost 
těch výroků rozhodnutí, proti nimž byla stížnost pro porušení zákona podána, v 
rozsahu a z důvodů v ní uvedených, jakož i řízení napadené části rozhodnutí 
předcházející a dospěl k následujícím zjištěním a závěrům. 

Z výroku rozsudku Městského soudu v Praze je patrné, že tento soud narozdíl od 
obžaloby kvalifikoval celou trestnou činnost obviněného P. L. označenou pod   
bodem I., jako spolupachatelství na provedených loupežích. V odůvodnění pak 
uvedl, že pokud obvinění K. a L. objednali u dalších osob krádeže vozů a oba 
alespoň rámcově věděli, jakým způsobem budou vozy odcizeny, když bylo nutno 
získat od budoucích poškozených i klíče od vozu, a jestliže obviněný L. i K. 
též věděli, že odcizené vozy budou od přímých pachatelů loupeží přebírat, pak 
nelze dospět k závěru, že u obviněných L. a K. jde o pouhý návod k trestné 
činnosti. Naopak tito obvinění byli vedoucími osobnostmi celé trestné činnosti, 
neboť ji vymysleli. Najali k ní další osoby, kterým před spácháním trestné 
činnosti slíbili finanční odměnu, a požadovali, aby odcizené vozy byly předány 
do jejich rukou. Obviněný L. také vybavil spoluobviněné zbraní a uloupené vozy 
skutečně od spoluobviněných na smluveném místě za finanční odměnu s obviněným 
K. převzal a předal je dalším osobám za účelem jejich prodeje. V bodě I. /5 pak 
obviněný L. uloupené vozidlo prodal sám. V případě obviněného L. podle 
městského soudu nebylo možno souhlasit s právní kvalifikací jednání tohoto 
obviněného uvedenou v obžalobě, neboť tentýž pachatel se na jedné a té samé 
trestné činnosti nemůže podílet jako přímý pachatel  a současně i jako návodce.

Podíl obviněného P. L. na celé sérii loupeží byl podle soudu prvního stupně 
nade vší pochybnost prokázán výpovědí obviněného S. a obviněného K. Navíc sám 
obviněný L. doznal, že na smluveném místě převzal vozidlo zn. Renault Laguna, 
které sám prodal. Celkově pak obviněný L. doznal podíl na převzetí tří vozů 
pocházejících z trestné činnosti. Pokud pak obviněný L. doznal, že tato vozidla 
byla pro něj odcizována na objednávku, pak je zcela nepodstatné, zda se osobně 
realizace loupežných přepadení účastnil, neboť v každém případě nepochybně 
zůstal jedním z hlavních pachatelů této organizované trestné činnosti. 

Jednání obviněného L. a K. kvalifikoval soud prvního stupně, jako jednání 
organizátorů trestné činnosti, kteří ale nejenom navedli další obviněné k 
páchání trestné činnosti a předem je instruovali o tom, jakým způsobem je nutno 
trestnou činnost provést, aby od poškozených řidičů dostali klíče, tedy že je 
nutno užít násilí. Obviněný L. je navíc vybavil plynovou  pistolí. Nebylo tudíž 
možné souhlasit, že by obviněný L. byl pouhým návodcem ostatních obviněných. On 
ve skutečnosti tuto trestnou činnost společně s obviněným K. organizoval, jiné 
ke spáchání trestného činu navedl a předem je utvrdil, že od nich odcizené vozy 
za finanční odměnu převezme, což také učinil. Obviněný L. se tak dopustil všech 
forem účastenství na trestném činu, a proto na něho bylo třeba pohlížet, jako 
na přímého pachatele trestného činu, nehledě na to, že ve dvou případech sám 
figuroval, jako spolupachatel jednotlivých konkrétních útoků. Navíc pak 
společně s obviněných K. odcizená vozidla prodávali, a tudíž měli z trestné 
činnosti nejvyšší zisk. Nelze proto hovořit  o pouhém návodu k trestné činnosti 
jiných pachatelů (viz str. 45 rozsudku).

Podle městského soudu bylo proto možné uzavřít, že obviněný L. byl nejenom 
jedním z organizátorů trestné činnosti, ale v bodech I./2., 5. vystupoval 
rovněž jako řidič vozu, který pronásledoval vytipované vozidlo. Proto tento 
soud dospěl k rozhodnutí, že se obviněný L. dopustil pokračujícího trestného 
činu loupeže podle § 234 odst. 1, 3 tr. zák., když se podílel na způsobení 
škody ve výši 3 240 533, 90 Kč.  

Vrchní soud v Praze, jako soud odvolací, se zcela ztotožnil s hodnocením důkazů 
i s právními závěry soudu prvního stupně a ve svém rozhodnutí pouze aplikoval 
příslušnou novelu trestního zákona, která se týkala ustanovení § 89 odst. 11 
tr. zák., jež stanoví, co se rozumí jednotlivými hranicemi škod. Vrchní soud 
proto odpovídajícím způsobem překvalifikoval jednání obviněných L., S., T., O. 
a Č. Změna právní kvalifikace jednání jmenovaných obviněných se pak odrazila i 
do nově vysloveného výroku o trestech uložených jednotlivým obviněným včetně 
obviněného L. Odvolací soud se též zabýval procesní stránkou věci, a shledal, 
že z procesního hlediska předchozí řízení netrpí žádnou podstatnou vadou, která 
by mohla mít vliv na správnost a zákonnost závěrů učiněných soudem prvního 
stupně, neboť přípravné řízení i řízení před soudem proběhlo v plném souladu s 
ustanoveními trestního řádu, přičemž všechna procesní práva obviněných (tedy i 
obviněného L.) byla dodržena.   

Pro úplnost je nutno zmínit, že obviněný L. v odůvodnění svého odvolání  mj. 
uvedl, že byl uznán vinným i skutky, pro které mu nebylo řádně sděleno 
obvinění. O této námitce obviněného L. se sice odvolací soud v reprodukční 
části odůvodnění svého rozhodnutí zmiňuje, ale v jeho nalézací části se touto 
konkrétní námitkou již jednotlivě nezabývá a pouze paušálně konstatuje již 
shora zmiňovanou procesní bezvadnost předchozího řízení.           

Nejvyšší soud v první řadě pokládá za nutné zdůraznit, že ministr 
spravedlnosti  v podané stížnosti pro porušení zákona  napadá ve výroku 
odsuzujícího rozsudku výhradně ta  jednání obviněného L., která jsou uvedena 
pod body I./ 1., 3., 4. a), b) c) výroku o vině, když tvrdí, že pro ně 
obviněnému nebylo řádně sděleno obvinění, a proto nemohl být ani těmito útoky 
uznán vinným. Z rozsudku odvolacího soudu vyplývá, že obviněný L. byl  pod  
bodem I. uznán vinným  pokračujícím trestným činem loupeže podle § 234 odst. 1, 
2 písm. b)  tr. zák., jehož se podle závěrů soudů obou stupňů dopustil ve všech 
případech ve formě spolupachatelství podle § 9 odst. 2 tr. zák. Z rozsudků 
nalézacího a poté i odvolacího soudu však rovněž vyplývá, že obviněný L. se 
osobně podílel na provedení loupežných přepadení pouze v případech dvou útoků 
uvedených pod body I./ 2. a 5. výroku o vině, když své spolupachatele na místo 
činu vlastním automobilem dopravil poté, co společně vyhlédnutou oběť 
sledovali. V této části ministr spravedlnosti rozsudek soudu druhého stupně  
stížností pro porušení zákona nenapadl, a to po skutkové ani procesní stránce, 
proto se Nejvyšší soud touto částí trestné činnosti obviněného L. zabýval, 
vzhledem k zákonné dikci ustanovení § 267 odst. 3 tř. ř., pouze do té míry, pro 
níž to bylo nezbytné k přezkoumání zbývajících útoků, které stěžovatelem 
napadeny byly.   

Pokud tedy jde o tu část rozsudku soudu druhého stupně, která byla stížností 
pro porušení zákona výslovně napadena, bylo možné z obsahu trestního spisu i 
rozsudků soudů obou stupňů zjistit, že obviněný L. se těchto zbývajících útoků 
trestného činu loupeže dopustil tím, že prostřednictvím objednávky od 
obviněného K. najal k provedení samotných loupeží další spoluobviněné, zejména 
obviněného S. a obviněného T., kterým vnuknul myšlenku spáchat shora uvedené 
útoky, poradil jim, jak si vytipovat vozidlo vyšší střední třídy, ve kterém se 
nacházel pouze jeho řidič, nad kterým by mohli získat snadno fyzickou převahu. 
Dále jim obviněný L. poradil, že mají toto vozidlo sledovat až na místo jeho 
zaparkování, a pak ho násilím získat včetně originálu klíče od vozidla. K 
zastrašení obětí jim pak obviněný L. poskytl plynovou pistoli. Dále jim 
přislíbil, že následně po činu od nich za finanční odměnu lupem získaná vozidla 
odebere k dalšímu prodeji, což také učinil. Tato jednání obviněného byla soudy 
kvalifikována, jako  útoky pokračujícího trestného činu loupeže spáchané ve 
spolupachatelství podle § 9 odst. 2 tr. zák. Tuto právní kvalifikaci uvedených 
útoků obviněného zdůvodnil nalézací soud tím, že pokud obviněný L. trestnou 
činnost ostatních obviněných zosnoval a řídil, věci získané trestným jednáním 
od nich odebíral, ke spáchání trestných jednání  jim poskytl rady, jak je mají 
efektivně provést,  a aby jim trestná jednání co nejvíce usnadnil, poskytl jim 
plynovou pistoli, dopustil se všech forem účastenství ve smyslu ustanovení § 10 
tr. zák. Proto podle jeho názoru není možné pohlížet na něj pouze jako na 
účastníka na trestném činu hlavních pachatelů, neboť se jedná o přímého 
pachatele pokračujícího trestného činu loupeže (viz str. 45 rozsudku soudu 
prvního stupn ). Nutno podotknout, že odvolací soud se s touto právní 
kvalifikací jednání obviněného L.  bez výhrad ztotožnil.

Jestliže by názory v uvedeném smyslu vyslovené oběma soudy byly správné, 
nezbylo by než s poukazem na rozhodnutí č. 24 z roku 1993 Sb. rozh. tr. výhrady 
vznesené ministrem spravedlnosti zamítnout včetně jím podaného mimořádného 
prostředku. Stalo by se tak proto, že předmětné útoky obviněný L. spáchal v 
roce 1999, trestní stíhání proti němu bylo zahájeno v průběhu roku 2000, tedy 
ještě před 1. 1. 2002, odkdy vstoupila v účinnost novela trestního řádu 
provedená zákonem č. 265/2001 Sb., která do něho zakotvila ustanovení § 12 
odst. 12, podle nějž skutkem podle tohoto zákona se rozumí též dílčí útok 
pokračujícího trestného činu, není-li výslovně stanoveno jinak. To jinými slovy 
znamená, že do 30. 12. 2001 dílčí útok pokračujícího trestného činu nebyl  z 
procesního hlediska považován za samostatný skutek, ale pouze za součást 
jediného skutku, kterým byl spáchán konkrétní pokračující trestný čin či souběh 
trestných činů. Potom by podle výše citovaného judikátu Nejvyššího soudu 
platilo, že není v rozporu s ustanovením § 176 odst. 2 tr. ř., pokud žalobní 
návrh zahrnuje i další útok, pro který nebylo zahájeno trestní stíhání ani 
vzneseno obvinění, jestliže tvoří s ostatními žalovanými útoky, ohledně nichž 
byly provedeny tyto procesní úkony, jeden skutek. 

Nejvyšší soud však názor obou soudů ohledně přímého pachatelství obviněného L. 
na útocích uvedených pod body I. / 1.,  3., 4. a), b), c) výroků o vině sdílet 
nemohl, a to z níže uvedených důvodů.

Spolupachatelem trestného činu je ten, kdo spáchá trestný čin společným 
jednáním v úmyslu k tomu směřujícímu. O společné jednání pak jde tehdy, 
jestliže každý ze spolupachatelů uskuteční svým jednáním všechny znaky skutkové 
podstaty trestného činu  nebo jestliže každý ze spolupachatelů svým jednáním 
uskutečnil jen některý ze znaků skutkové podstaty trestného činu, jež je pak 
naplněna souhrnem těchto jednání anebo i jestliže jednání každého ze 
spolupachatelů je alespoň článkem řetězu, přičemž jednotlivé činnosti - články 
řetězu – směřují k přímému vykonání trestného činu a jen ve svém celku tvoří 
skutkovou podstatu a působí současně. Úmysl při spolupachatelství musí směřovat 
ke spáchání trestného činu společným jednáním (srov.  rozhodnutí  č. 36 z roku 
1973 Sb. rozh. tr.). 

Organizátorem trestného činu je naopak ten, kdo trestný čin zosnuje nebo řídí, 
pokud byl trestný čin dokonán nebo se o něj pachatel alespoň pokusil, ale 
organizátor se na provedení trestného činu samotného přímo nepodílí. Pokud se 
pak osoba, která trestný čin zosnovala a řídila, na provedení trestného činu 
podílela, její jednání by bylo třeba kvalifikovat jako spolupachatelství a 
nikoliv jako organizátorství, které by se v neprospěch pachatele uplatnilo 
pouze jako některá z okolností podmiňujících použití vyšší trestní sazby anebo 
pouze jako obecná přitěžující okolnost. Zosnováním trestného činu se pak rozumí 
činnost spočívající v iniciování dohody o spáchání trestného činu, vymyšlení 
plánu jeho spáchání, vyhledání osob, které by se na něm podílely, zajišťování 
jejich vzájemného styku, rozdělení úkolů jednotlivým osobám před spácháním 
trestné činnosti či zabezpečování odbytu věcí získaných trestnou činností 
předem či v průběhu trestné činnosti, apod. Řízením trestné činnosti se rozumí 
usměrňování všech osob, které se na trestné činnosti podílejí, vydávání pokynů 
jednotlivým osobám a vyžadování jejich splnění. (srov. Š., P., P., F., R., S.  
Trestní zákon,  Komentář, 4 vydání,  Praha: C. H. B., 2001 str. 96 – 97)

Z výše uvedeného je zřejmé, že pachatelství a spolupachatelství ve smyslu 
ustanovení § 9 tr. zák. má přednost před formami účastenství na trestném činu 
podle  ustanovení § 10 tr. zák., přičemž organizování trestného činu má 
přednost před ostatními formami účastenství, z nichž  návod má přednost před 
pomocí. To znamená, že organizátor, který se činu přímo účastní jako 
spolupachatel,  je posuzován pouze jako spolupachatel, a organizátor, který 
opatří k činu  prostředky a jiného ke spáchání trestného činu navede, bude 
posuzován jen jako organizátor (srov. rozhodnutí  publikované v č. 7 Bulletinu 
Nejvyššího soudu České republiky, trestní části, z roku 1973 pod č. judikátu 
42.). Lze tedy uzavřít, že účastník na trestném činu podle § 10 odst. 1 tr. 
zák. nemůže být součastně spolupachatelem téhož trestného činu ve smyslu 
ustanovení  § 9 odst. 2 tr. zák. (srov. rozhodnutí  publikované v  č. 7 
Bulletinu Nejvyššího soudu České republiky, trestní části, z roku 1972 pod č. 
judikátu   69.)                

Ze skutkových závěrů soudů obou stupňů vyplývá, že obviněný L. jednáním  pod 
body I. / 1., 3., 4. a), b), c) další spoluobviněné k provedení samotných 
loupeží pouze najal  (šlo o obviněné S. a T.), přičemž jim vnuknul myšlenku 
spáchat shora uvedené útoky, poradil jim, jak si vytipovat vozidlo vyšší 
střední třídy, ve kterém se nacházel pouze jeho řidič, nad kterým by mohli 
získat snadno fyzickou převahu. Dále jim poradil, že mají toto vozidlo sledovat 
až na místo jeho zaparkování a pak ho násilím získat včetně originálů klíčů od 
vozidla. K zastrašení obětí trestného jednání jim pak obviněný L. poskytl 
plynovou pistoli. Rovněž jim přislíbil, že následně po činu od nich za finanční 
odměnu takto získaná vozidla odebere k dalšímu prodeji. Obviněný L. se tedy 
těchto loupežných přepadení sám neúčastnil, na místě činu se v žádném okamžiku 
osobně nenacházel. Lze proto  konstatovat, že se na těchto útocích s ostatními 
obviněnými přímo osobně nepodílel. Vzhledem k těmto skutkovým zjištěním soudu 
prvního stupně, se kterými se odvolací soud zcela ztotožnil, přičemž k nim 
žádných výhrad nemá ani Nejvyšší soud, bylo na místě posoudit podle shora 
uvedených zásad  jednání obviněného L.  pod  body I. / 1., 3., 4. a), b), c) 
rozsudků soudů obou stupňů, jako samostatný skutek a kvalifikovat jej, jako 
účastenství ve formě organizátorství ve smyslu ustanovení § 10 odst. 1 písm. a) 
tr. zák. na trestném činu  loupeže podle § 234 odst. 1, 2 písm. b) tr. zák. 
ostatních obviněných.  

Zde Nejvyšší soud považuje za potřebné zmínit, že pokračování v trestném činu 
je vyloučeno, jestliže některé útoky jsou spáchány ve formě pachatelství a jiné 
ve formě účastenství, protože u účastenství jde o jinou skutkovou podstatu. 
Škody způsobené těmito různými formami trestné činnosti nelze sčítat.  (srov. 
N., O., D., A., J., J., V., M.  Trestní právo hmotné I. Obecná část, 3. 
přepracované vydání,  C., Praha,  květen 1996,  str. 64)     

Shora uvedený právní závěr ohledně bodu I. rozsudku odvolacího soudu ve svých 
důsledcích znamená, že obviněný L. se jednáním pod  body I. / 1., 3., 4. a), 
b), c) mohl dopustit samostatného pokračujícího trestného činu loupeže podle § 
234 odst. 1, 2 písm. b)   tr. zák., a to jako účastník ve smyslu ustanovení  § 
10 odst. 1 písm. a) tr. zák., a jednáním pod body I. / 2. a 5. citovaného 
rozsudku pak pokračujícího trestného činu loupeže podle § 234 odst. 1, 2 písm. 
b) tr. zák., tentokrát jako spolupachatel ve smyslu ustanovení § 9 odst. 
2        tr. zák.                 

Vzhledem k závěru Nejvyššího soudu, že jednání obviněného L. označené pod body 
I. / 1., 3., 4. a), b), c) rozsudku odvolacího soudu, mělo být kvalifikováno, 
jako účastenství podle § 10 odst. 1 písm. a) tr. zák. na  trestnému činu  
loupeže podle  § 234  odst. 1, 2 písm. b) tr. zák.  jiných pachatelů, a nikoli 
jako další dílčí útoky pokračujícího trestného činu loupeže podle § 234 odst. 
1, 2 písm. b) tr. zák., jehož se obviněný L.  dopustil  jako spolupachatel 
jednáním pod body I./ 2. a 5. rozsudku odvolacího soudu, bylo třeba se zabývat 
i námitkou ministra spravedlnosti, že ohledně těchto  jednání obviněného L., 
tvořících samostatný skutek, nebylo vůči obviněnému L. řádně zahájeno trestní 
stíhání sdělením obvinění.       

V obecné rovině Nejvyšší soud připomíná, že podle ustanovení §  160 odst. 1 tr. 
ř., ve znění účinném do 31. 12. 2001, nasvědčují-li zjištěné skutečnosti tomu, 
že byl spáchán trestný čin, a je-li dostatečně odůvodněn závěr, že jej spáchala 
určitá osoba, zahájí vyšetřovatel neprodleně trestní stíhání, pokud není důvod 
k postupu podle § 159 odst. 2 a 3 nebo § 159a odst. 1. Trestní stíhání zahajuje 
tím, že této osobě nejpozději na počátku prvního výslechu sdělí, že ji stíhá 
jako obviněného, a učiní o tom záznam. Záznam musí obsahovat popis skutku tak, 
aby nemohl být zaměněn s jiným, zákonné označení trestného činu, který je v 
tomto skutku spatřován, a důvody, pro něž je obviněný stíhán. Opis záznamu 
vyšetřovatel doručí obviněnému a do 48 hodin jej zašle státnímu zástupci a 
obhájci.  

Z citované procesní úpravy je zřejmé, že trestní řád stanovil nezbytné obsahové 
náležitosti opatření o sdělení  obvinění, o němž vyšetřovatel učinil do spisu 
záznam.  Tento záznam musel mimo osobních údajů charakterizujících obviněného 
obsahovat především popis skutku tak, aby nemohl být zaměněn s jiným. Skutek, 
jenž není možno zaměnit s jiným,  je určen především místem a časem jeho 
spáchání, způsobem jeho provedení daným jednáním pachatele  a jeho zaviněním, 
popř. pohnutkou,  způsobeným následkem či dalšími okolnostmi charakterizujícími 
následek.  K tomu přiměřeně srov. ustanovení § 177 písm. c) tr. ř.    

Z obsahu spisového materiálu Městského soudu v Praze sp. zn. 48 T 13/2001 
Nejvyšší soud zjistil, že obviněnému P. L. bylo ve vztahu k jeho jednání, za 
něž byl odsouzen pod bodem I. rozsudků soudů obou stupňů, sdělováno obvinění 
následovně.  

Záznamem o sdělení obvinění ze dne 31. 7. 2000 na čl. 13 spisu  bylo sděleno 
obvinění D. T. a P. L. pro trestný čin loupeže podle § 234 odst. 1, 2 písm. b) 
tr. zák. ve spolupachatelství podle § 9 odst. 2 tr. zák. pod bodem I. a pod 
bodem II. pro návod k trestnému činu loupeže podle § 10 odst. 1 písm. b) tr. 
zák. k § 234 odst. 1, 3  tr. zák. 

Skutku pod bodem I. se měli dopustit oba jmenovaní tím, že dne 21. 3. 1999 v 
době kolem 21. 30 hod. v P., ul. D. před domem  společným jednáním s obviněným 
M. S., a s dosud neztotožněným H. – feťákem přepadli poškozenou H. K., která 
zde zaparkovala osobní motorové vozidlo zn. Škoda Octavia GLX TDi,  bílé barvy, 
toto uzamkla a poté jí přiložili k boku jejího  těla pistoli a pod pohrůžkou 
použití této zbraně ji donutili  k vydání klíčů od vozidla. Poté, co vydala 
klíče, nasedli do vozidla  a i s věcmi (pracovní boty, montérky, přilba, zimní 
bundy, dětská sedačka, výstražná vesta fy Esso) v něm uloženými ujeli. Jejich 
společným jednáním vznikla majiteli vozidla leasingové společnosti Š. P., P., 
škoda ve výši cca 450 000,- Kč a škoda pošk. K. (správně: K. – pozn. Nejvyššího 
soudu) ve výši  cca  305 000,- Kč  (spis původně veden na OÚV Praha 6, ČVS: OVV 
– 339/99). 

Pod bodem II. sdělení obvinění měl obviněný P. L. sám uzavřít dohodu s 
ostatními společníky,  že odebere od nich každé vozidlo, které výše popsaným 
způsobem získají. Současně se dohodli, kam budou vozidla převážena  a kde si  
je on po předchozím telefonickém vyrozumění převezme. Ve všech sedmi případech, 
kdy bylo loupeží získáno vozidlo, toto převedl na sebe a za jeho opatření 
vyplácel svým společníkům částky okolo 20 000,- Kč, ač věděl, že všechna jím 
odebraná vozidla pochází z trestné činnosti, které se v některých případech 
také  sám aktivně účastnil. 

Záznamem o sdělení obvinění ze dne 3. 8. 2000 na čl. 15 spisu  bylo obviněným 
M. S., D. T. a P. L. sděleno obvinění pro trestný čin loupeže podle § 234 odst. 
1, 2 písm. b) tr. zák. ve spolupachatelství podle § 9 odst. 2 tr. zák., kterého 
se tito obvinění dopustili dne 14. 4. 1999 kolem 23.  20 hod. v P., ul. Z. na 
parkovišti proti domu, kde M. S.  společně s D. T. fyzicky napadli  a pod 
pohrůžkou použití zbraně donutili poškozeného K. Z., trvale bytem P., Z., vydat 
os. motorové vozidlo zn. Renault Laguna 2, 0 RT, barva zelená metalíza,  čímž 
poškozenému odcizili výše uvedené vozidlo  a způsobili mu tak škodu ve výši cca 
400 000,- Kč.  P. L. si provedení loupeže předem objednal a určil i  typ 
vozidla, který požaduje, a jednak vozidlo poškozeného sledoval svým vozidlem po 
P.  až na místo zaparkování, čímž oběma spolupachatelům poskytoval účinnou 
pomoc  k dokonání skutku,  a jednak poté, co se S. s T. zmocnili vozidla, toto 
od nich převzal, jak bylo již dříve dohodnuto, a současně jim za ně vyplatil 
částku 15 000,- Kč (spis původně veden na OÚV v Praze 4 pod ČVS: OVV – 
1023/99). 

Pro úplnost nutno podotknout, že obviněný L. byl v rámci přípravného řízení 
(viz čl. 853A spisu) upozorněn na změnu právní kvalifikace svého jednání 
posuzovaného ve sdělení obvinění ze dne 31. 7. 2000,  jako návod k trestnému 
činu loupeže podle § 10 odst. 1 písm. b) tr. zák. k § 234 odst. 1, 3 tr. zák., 
když vyšetřovatel je překvalifikoval na trestný čin loupeže spáchaný ve 
spolupachatelství podle § 9 odst. 2 tr. zák. k § 234 odst. 1, 3 tr. zák. s tím, 
že skutek posuzovaný ve shora citovaném sdělení obvinění jako trestný čin 
loupeže ve spolupachatelství podle § 9 odst. 2 tr. zák. k § 234 odst. 1, 2 
písm. b) tr. zák. (poškozená H. K.) bude nadále posuzován jako trestný čin 
loupeže spáchaný ve spolupachatelství podle § 9 odst. 2 tr. zák. k § 234 odst. 
1, 3 tr. zák.  

Žádný jiný záznam o sdělení obvinění P. L. mimo těch, na které Nejvyšší soud 
výše poukázal, se ve spise nenachází.  Ani v rámci výslechů  obviněného L. v 
rámci přípravného řízení nebyly podle protokolů o těchto výsleších tomuto 
obviněnému blíže (tj. časově, místně, způsobeným následkem,  atd.  ve smyslu  
ustanovení § 160 tehdy účinného tr. ř.) specifikovány okolnosti  jeho jednání, 
za které byl později odsouzen rozsudky soudů obou stupňů pod bodem I. / 1., 3., 
4. a), b), c) tak,  aby bylo možno konstatovat, že skutek, za který bylo 
obviněnému sděleno obvinění, byl obviněnému všemi ve smyslu ustanovení § 160 
odst. 1 tr. ř. účinného do 31. 12. 2001 podstatnými okolnostmi konkretizován 
alespoň před zahájením výslechu v přípravném řízení natolik, aby nemohl být 
zaměněn s jiným. 

Na základě těchto  shora citovaných sdělení obvinění a následného přípravného 
řízení pak podal státní zástupce Městského státního zastupitelství v Praze na 
obviněného P. L. u Městského soudu v Praze obžalobu ze dne 25. 7. 2001, sp. zn. 
KZv 2185/99.

Tento postup orgánů přípravného řízení považuje Nejvyšší soud za zcela 
nedostačující, neboť popis skutku pod bodem II. záznamu o sdělení obvinění ze 
dne 31. 7. 2000 pouze velmi obecně popisuje,  čeho se měl obviněný dopustit, 
aniž je v něm konkrétně uvedeno, kde, kdy,  jak a s kým se měl obviněný svého 
jednání dopustit, zda tak učinil úmyslně či z nedbalosti,   jaký následek měl 
způsobit a s jakou alespoň přibližnou výší škody,  atd.  Z tohoto důvodu bylo 
možné zaměnit skutek, resp. jednání obviněného, které bylo později orgány 
činnými v trestním řízení podřazeno pod tento bod sdělení obvinění,  s jiným. Z 
těchto důvodů bod II. záznamu o sdělení obvinění ze dne 31. 7. 2000 nesplňuje 
podstatné náležitosti, které vyžadovalo ustanovení § 160  odst. 1 tr. ř. 
účinného do 31. 12. 2001. Lze tudíž uzavřít, že pokud byl obviněný později 
odsouzen za jednání, jež byla nejprve v rozsudku soudu prvního stupně a poté v 
rozsudku odvolacího soudu uvedena pod body I/1., 3, 4. a), b), c) výroku o 
vině, nebylo mu pro tato jednání řádně sděleno obvinění, které je  jedním ze 
základních předpokladů  pro možnost státního zástupce podat na obviněného za 
tato jednání u soudu obžalobu (viz § 176 odst. 2 tr. ř. ve znění účinném do 31. 
12. 2001). Uvedené pochybení  nemohl nalézací ani odvolací soud nikterak 
napravit v samotném řízení před soudem, neboť tato vada byla zhojitelná 
výhradně v rámci řízení přípravného. Ohledně této části obžaloby tak byly 
splněny procesní podmínky pro vrácení věci státnímu zástupci k došetření. 
Nalézací soud tak neměl pro uvedený závažný procesní nedostatek zákonný podklad 
k tomu, aby obžalobu podanou na obviněného P. L. v části  pod body I/1., 3, 4. 
a), b), c) projednával   a rozhodoval o jeho vině. Též odvolací soud pochybil, 
když předmětnou procesní vadu nezjistil a svým vlastním postupem a rozhodnutím 
ji nenapravil. 

Z výše uvedených důvodů Nejvyšší soud podle § 268 odst. 2 tr. ř. vyslovil, že 
rozsudkem Vrchního soudu v Praze ze dne 28. 3. 2002, sp. zn. 2 To 20/2002, byl 
porušen zákon v ustanoveních § 254 odst. 1, § 259 odst. 3 tr. ř. ve znění 
účinném do 31. 12. 2001 a v řízení, které mu předcházelo, v ustanoveních § 160 
odst. 1 a § 176 odst. 2 tr. ř. ve znění účinném do 31. 12. 2001, v neprospěch 
obviněného P. L.  Podle § 269 odst. 2 tr. ř. Nejvyšší soud zrušil rozsudek 
Vrchního soudu v Praze ze dne  28. 3. 2002, sp. zn. 2 To 20/2002, v části 
týkající se obviněného L. ve výroku o vině v bodu I., dále zrušil v uvedeném 
rozsudku celý výrok o trestu týkající se tohoto obviněného a výrok o náhradě 
škody pak zrušil ohledně tohoto obviněného v části, v níž byl obviněný 
solidárně zavázán k povinnosti nahradit škodu poškozeným z bodu I. výroku o 
vině.  Ve stejném rozsahu pak Nejvyšší soud zrušil i rozsudek Městského soudu v 
Praze ze dne 21. 9. 2001, sp. zn.  48 T 13/2001, a to včetně všech dalších 
rozhodnutí, která na zrušené shora citované části rozsudků obsahově navazovala, 
pokud vzhledem ke změně, k níž došlo zrušením, pozbyla podkladu. 

Protože stížnost pro porušení zákona nesměřovala a ani jinak nezpochybňovala 
správnost a zákonnost rozsudku Vrchního soudu v Praze ze dne 28. 3. 2002, sp. 
zn.  2 To 20/2002, týkající se obviněného P. L. ohledně výroku o vině pod body 
I./2. a 5., rozhodl se Nejvyšší soud pokud jde o tuto část trestné činnosti 
obviněného postupovat podle  § 271 odst. 1 tr. ř. Nejvyšší soud proto rozhodl 
tak, že obviněného P. L. uznal vinným jednáním, za které byl původně odsouzen 
citovaným rozsudkem Vrchního soudu v Praze pod body I./2. a 5., přičemž toto 
jednání obviněného posoudil jako pokračující trestný čin loupeže podle § 234 
odst. 1, 2 písm. b) tr. zák., ve spolupachatelství podle § 9 odst. 2 tr. zák. 
Pokud jde o odůvodnění tohoto výroku, lze plně odkázat na příslušné pasáže 
odůvodnění předcházejícího rozsudku Vrchního soudu v Praze ze dne 28. 3. 2002, 
sp. zn. 2 To 20/2002,  a rozsudku Městského soudu v Praze ze dne 21. 9. 2001, 
sp. zn. 48 T 13/2001. Obviněnému L. pak byl uložen za tento trestný čin a za 
sbíhající se trestný čin krádeže podle § 247 odst. 1 písm. b) tr. zák. a dva 
trestné činy maření výkonu úředního rozhodnutí podle § 171 odst. 1 písm. c) tr. 
zák. souhrnný trest odnětí svobody podle § 234 odst. 2 tr. zák. za použití 
ustanovení § 35 odst. 2 tr. zák. v trvání šesti roků a tří měsíců. Podle § 39a 
odst. 3 tr. zák. byl obviněný L. zařazen pro výkon tohoto trestu do věznice s 
ostrahou. Podle § 49 odst. 1  tr. zák. mu byl uložen i trest zákazu činnosti 
spočívající v zákazu řízení motorových vozidel v trvání 4 let. Současně byl pak 
zrušen výrok o trestu z rozsudku Obvodního soudu pro Prahu 4 ze dne 22. 5. 
2000, sp. zn. 37 T 38/2000, včetně všech dalších rozhodnutí  na tento výrok 
obsahově navazujících, pokud vzhledem ke změně, k níž došlo zrušením pozbyla 
podkladu. 

Pokud se týká odůvodnění výroku o trestu, lze poukázat na skutečnost, že 
obviněnému L. výrazně přitěžuje, že jako pachatel shora uvedených útoků 
trestného činu loupeže podle § 234 odst. 1, 2 písm. b)  tr. zák. tyto útoky též 
vymyslel a naplánoval, najal k jejich provedení za úplatu obviněné S. a T. a 
loupežnými přepadeními získané automobily pak prodával, což je třeba hodnotit 
jako přitěžující okolnosti ve smyslu ustanovení § 34 písm. g), h) tr. zák., ve 
znění zák. č. 265/2001 Sb. Nelze též přehlédnout, že se obviněný posuzovaného 
protiprávního jednání dopustil ve lhůtě podmíněného odsouzení a ani skutečnost, 
že je mu ukládán trest za více trestných činů (přitěžující okolnost podle 
ustanovení § 34 písm. i) tr. zák., ve znění zák. č. 265/2001 Sb.), a to za 
trestný čin loupeže podle § 234 odst. 1, 2 písm. b)  tr. zák., trestný čin  
krádeže podle § 247 odst. 1 písm. b) tr. zák. a trestný čin maření výkonu 
úředního rozhodnutí podle § 171 odst. 1 písm. c) tr. zák.  (viz body II. a IV. 
rozsudku Městského soudu v Praze ze dne 21. 9. 2001 sp. zn. 48 T 13/2001 ), ale 
i též za trestný čin maření výkonu úředního rozhodnutí podle § 171 odst. 1 
písm. c) tr. zák., za který byl obviněný  odsouzen rozsudkem Obvodního soudu 
pro Prahu 4 ze dne 22. 5. 2000, sp. zn. 37 T 38/2000, ke kterému bylo nutno 
podle § 35 odst. 2 tr. zák. uložit souhrnný trest. Vzhledem k tomu, že obviněný 
L. již vykonal podstatnou část trestu, který mu byl uložen zrušeným výrokem o 
trestu z rozsudku vrchního soudu, vyžádal si Nejvyšší soud zprávu o jeho 
chování v rámci dosavadního výkonu trestu z Věznice Rýnovice k posouzení stupně 
jeho převýchovy. Z této zprávy vypracované dne 24. 7. 2006 vyplynulo, že 
obviněný P. L. si své povinnosti ve výkonu trestu odnětí svobody řádně a 
odpovědně plní, o čemž svědčí celkem 33 udělených odměn, přičemž kázeňsky 
potrestán není. V podmínkách výkonu trestu úspěšně absolvoval učební obor 
obráběč kovů a získal výuční list. Vzhledem k dlouhodobému plnění programu 
zacházení je zařazen do I. skupiny vnitřní diferenciace. S přihlédnutím ke všem 
výše uvedeným zjištěním, jakož i k účelu trestu charakterizovanému v 
ustanovení  § 31 odst. 1 tr. zák. a k ostatním hlediskům významným pro ukládání 
trestu vyjmenovaným v ustanovení § 23 odst. 1 tr. zák., byl obviněnému uložen 
souhrnný trest odnětí svobody ještě při dolní hranicí zákonné trestní sazby 
uvedené v ustanovení § 234 odst. 2 tr. zák., která je v rozmezí od 5 do 10 let. 
Pro výkon tohoto trestu byl obviněný zařazen do věznice s ostrahou, neboť v 
tomto typu věznice je jeho náprava dostatečně zajištěna. S ohledem na speciální 
recidivu, kdy obviněný opakovaně řídil motorové vozidlo, i když mu to bylo 
zakázáno soudním rozhodnutím, mu byl uložen i trest zákazu činnosti spočívající 
v zákazu řízení motorových vozidel, a to ve stejné výměře, jako to učinil 
vrchní soud v napadeném rozsudku. Zároveň bylo rozhodnuto o zrušení výroku o 
trestu, který byl obviněnému L. uložen rozsudkem Obvodního soudu pro Prahu 4 ze 
dne 22. 5. 2000,  sp. zn. 37 T 38/2000, za sbíhající se trestný čin maření 
výkonu úředního rozhodnutí podle  § 171 odst. 1 písm. c) tr. zák.               
     

Pokud jde o výrok o náhradě škody, Nejvyšší soud v tomto směru plně odkazuje na 
odůvodnění rozsudku Městského soudu v Praze ze dne 21. 9. 2001, sp. zn. 48 T 
13/2001, v rozsahu, ve kterém byl obviněný tímto rozsudkem Nejvyššího soudu 
uznán vinným. 

Podle § 270 odst. 1 tr. ř. pak Nejvyšší soud přikázal Městskému státnímu 
zástupci v Praze, aby věc v potřebném rozsahu znovu projednal a rozhodl. To 
znamená, že se státní zástupce bude zabývat tím jednáním obviněného, pro které 
nebylo obviněnému L. podle tohoto rozsudku Nejvyššího soudu řádně sděleno 
obvinění, a jež tvoří samostatný skutek. Při dalším postupu bude třeba mít na 
paměti, že Nejvyšším soudem bylo vysloveno, že zákon byl porušen v neprospěch 
obviněného, a proto podle § 273 tr. ř. v novém řízení nemůže dojít ke změně 
rozhodnutí v jeho neprospěch. Podle § 270 odst. 4 tr. ř. je státní zástupce 
vázán právním názorem, který ve věci vyslovil Nejvyšší soud, a je povinen 
provést nařízené procesní úkony. 

P o u č e n í :  Proti tomuto rozhodnutí není opravný prostředek přípustný.

V  Brně dne 16. srpna  2006        

	 

						                            

Předseda senátu: 

                                                                                
     JUDr. František  H r a b e c 

	

	

